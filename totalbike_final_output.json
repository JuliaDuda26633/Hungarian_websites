[
  {
    "url": "https://totalbike.hu/technika/motordoktor/2022/06/16/hogyan-szedjuk-le-a-variatort-/",
    "title": "Hogyan szedjük le a variátort?",
    "desc": "Tisztelt Szerkesztőség!\n\nA véleményeteket szeretném kikérni egy szerelési módszerrel kapcsolatban. Nemrégiben vásároltam egy Aprilia SR50 Factory típusú robogót. Ami az elindulás és 30 km/h között nagyon nem akar gyorsulni. 30 felett viszont hirtelen megjön az ereje, és megy mint a vöcsök. Ezt gázállásától nagyjából függetlenül produkálja. Ezért úgy döntöttem, szétszedem a variátort, mert én kopásra vagy túl nehéz görgőkre gyanakszom. A főtengely végén lévő anya leszedésére, megfelelő segédszerszám hiányában, kettő opciót láttam. A külső szíjtárcsát a fogai mentén kiékelős és az ütve csavarozós módszert. Az első nekem túl barbár. A utóbbival kapcsolatban viszont van olyan félelmem, hogy kárt tesz az ütvecsavarozó a főtengelyben. Még akkor is ha nekem az általatok is tesztelt lidl-s konnektoros változat van. Valósak a félelmeim?\n\nUi: próbálom beszerezni a szükséges segédeszközt is, de még nem találtam webshopot ahol értelmes időn belül tudnának szerezni. Előre is köszönöm a segítségeteket!\n\nÜdvözlettel:\n\nAttila\n\nKedves Attila!\n\nEz esetben a legegyszerűbb megoldás a legjobb is egyben. Bátran használj a leszedéshez ütvecsavarozót. Legyen az légkulcs vagy valamilyen aksis vagy konnektoros megoldás, ez a legcélravezetőbb. Az összeszerelésnél azonban nagyon könnyen túl lehet húzni az anyát, és ezáltal elrontani a menetet a forgattyús tengelyen, szóval azt óvatosan.\n\nKAPCSOLÓDÓ\nLeverte a csavart, mint vak szódás a lova poharát\n\nTavaly elvérzett, idén kapott még egy esélyt a Lidl akkumulátoros ütvecsavarozója.\n\nA problémával kapcsolatban valóban van esély arra, hogy a túl nehéz görgők miatt gyorsul rosszul a motor, de a kuplungrugók és a beragadó hátsó variátor is okozhat ilyet, ezeket is érdemes ellenőrizni. A hátsó variátortárcsáknak akadásmentesen kell mozogniuk. Ha pedig a kuplungrugók túl gyengék, akkor alacsony fordulaton zár össze a kuplung, ahol még kicsi a nyomaték, így ez is nagyban befolyásolja a gyorsulást. Ezeken felül a szíj is kritikus pont. Ha nem megfelelő a méret, akkor az egész áttétel kevésbé lesz variálható: mintha egy ötsebességes járműből kivennéd az ötöst.\n\nRemélem tudtam segíteni,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/08/25/vettem_hasznaltan_egy_uj_motort_hogyan_jarassam_be/",
    "title": "Vettem használtan egy új motort, hogyan járassam be?",
    "desc": "Kedves Doki!\n\nNagy szerencsével sikerült vennem egy 2020. októberi 500-as Honda Rebelt. Az eladó hölgy a motor vásárlása után megijedt és végül 14 km-el adta el nekem a kis bobbert. Kérdésem a bejáratás mikéntje lenne.. Pro és kontra óvni vagy hajtani ?! Illetve a gyári motor olajat mikor hány km- nél illik először lecserélni?\n\nKöszönettel szíves válaszát: Peter\n\nKedves Péter!\n\nSzuper vételnek hangzik, és a kérdés is helyén való. Alapvetően szükséges és elégséges a gyártó által javasolt bejáratás és karbantartás elvégzése, ami úgy néz ki, hogy az első 500 kilométer megtétele közben kerülendő a nagy gázzal való gyorsítás, erős fékezés és gyors visszaváltogatás. Tehát érdemes a motor fordulatát lassan változtatni. Természetesen egy vészhelyzet esetén a fentiek nem mérvadóak.\n\nJavaslom, hogy a bejáratás történjen meg októberig, így az első esedékes olajcsere már ez után történhet, ugyanis annak a kritériuma a megtett ezer kilométer vagy egy év.\n\nRemélem tudtam segíteni,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2020/11/30/elment_nyaralni_az_x10-es_uttartasa/",
    "title": "Elment nyaralni az X10-es úttartása",
    "desc": "Kedves Motordoki!\n\nVan egy új szerzeményem, egy Piaggio X10/330 (2014-es) nagyrobogó. A betegsége tünetei: egyenesfutás helyett kacsázik, állandóan korrigálni kell, valósággal félek rajta.\n\nKanyarban dőléskor ő még jobban akar dőlni, alig bírom tartani. Úthibákon, fekvőrendőrön dobja a farát és felüt a motornál valami. Érdeklődnék, hogy ezek a motortartó szilent hibájára utalnak? Azért gondolom ezt, mert robogóknál a motor-hajtás-hátsó kerék egy egységben van, és hiba esetén együtt lógnak.\n\nPróbáltam sztenderen rángatni a hátsó kereket, de a motor 210 kiló és a sztender is a motorra van csavarozva. Sajnos a sok burkolat miatt nem látom a motorfelfüggesztés lógását. Ezelőtt egy Suzuki Burgmanom volt, az ehhez képest atomstabil anyahajó volt. Ha kicserélem az érintett szilent blokkokat, lesz egy normális, remekül megülhető, csodaszép gépem?\n\nJózsef\n\nKedves József!\n\nEgy olyan problémát vetettél fel, amivel sokan küzdenek. A robogók hátsó futóműve konstrukcióból adódóan egy tökéletlen dolog a nagy rugózatlan tömeg miatt. Ezen felül valamiért főképp - de nem kizárólag - az olaszokra jellemző, hogy hamar megadja magát a motorblokktartó szilent, ami az általád leírt jelenséget okozhatja és okozza is sokszor.\n\nFontos, hogy ezt úgy ellenőrizd, hogy nem sztenderen van a motor a két lábán. Ha ebben nincs nagy gyakorlatod, kérj meg valakit, aki megfogja addig a motort, és ha megrángatod a hátsó kereket tapasztalhatod, hogy mennyit mozog a motoroblokk a vázhoz képest. Alapvetően mivel az X10-esnek elég bonyolult a motorblokk felfüggesztése én is ezt nézném meg először.\n\nEzen felül több dolog is okozhat hasonló tüneteket:\n- kerékcsapágyak kotyogása\n- kormánycsapágy kotyogása, beverődöttsége\n- ütődött felni / szálszakadt abroncs\n- nem megfelelő guminyomás\n- egyenesen nagyobb sebességnél haladáskor pedig egy hátsó doboz is okozhat kormányszitálást\n\nVégül azért megjegyezném, hogy a szervizek általában viszonylag olcsón vállalnak átvizsgálást akár soron kívül is, ahol az ilyen hibákat általában gyorsan megtalálják, ilyenkor ősz végén télen akár kedvezményesen is, ez is lehet egy megoldás.\n\nSok sikert a javításhoz!\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/11/05/da-da-dadog-a-v-strom/",
    "title": "Da-da-dadog a V-Strom",
    "desc": "Kedves motordoki!\n\nSegítséget szeretnék kérni ! Vásároltam egy Suzuki DL650 2007-es modellt.\n\nElkövettem egy hibát, nem néztem bele a tankba.\n\nEgy-két hétre rá észrevettem, hogy 6-7000-es fordulatszámon megtorpan. Kipucoltam a tankot, kapott egy új pumpát és üzemanyagszűrőt. Jobb lett tőle, de még mindig ugyanaz a tünet, és a kipufogón vettem észre, hogy hutyog/ durrog. Ezekre a problémákra szeretnék megoldást találni.\n\nÜdv: Larion\n\nKedves Larion!\n\nSok minden okozhatja a leírt tüneteket, először is menjünk tovább abba az irányba, amerre már elindultál, azaz a tüzelőanyag-ellátás ellenőrzése/javítása felé.\n\nA szivattyúcsere ellenére én javasolnék egy nyomásellenőrzést, ugyanis a szivattyú mellett a szabályzó szelep is lehet rossz. Ezen felül pont DL650 esetében találkoztam olyan esettel, hogy a befecskendező szelepeknél lévő fém csőben volt lerakódás, és ez okozott ugyanilyen jelenséget. Karburátortisztító spray-vel javaslom a tisztítását, de vigyázz, mert nagyon agresszív anyag. Ezen felül a befecskendezőket is érdemes ellenőrizni/tisztítani. Erre nagyon sok videó van az interneten. Valami tisztító folyadékot az üzemi (kb. 3 baros) nyomáson kell belevezetni, és így nyitogatni 12V feszültséggel. Legutóbb én erre is a karbitisztító spray-t kötöttem rá, és nagyon gyorsan nagy változást értem el vele, és ha így jársz el, szivattyú sem kell, elég a palackban lévő nyomás. Akkor jó az eredmény, ha zárt állapotban nem szivárog, nyitásra pedig szépen teríti a folyadékot, nem egyenesen pisil.\n\nA tanktisztítás után egyébként javasolt a műgyantás kezelés, ami után nem kell aggódni a további rozsdásodástól. Mi egy nagykanizsai céggel csináltattuk korábban ezeket megelégedéssel, de gondolom mások is foglalkoznak ilyennel.\n\nFentieken felül csak felsorolás szinten néhány dolog ami hasonló jelenséget okoz: nem jól záródó szelepek, akár rossz szelephézag, akár más miatt; repedt szívócsonkok; hibás vákuumcsövek/csonklezáró kupakok; gyújtógyertya hiba; fojtószelepállás érzékelő rossz pozicionálása/hibája.\n\nRemélem, tudtam segíteni.\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2022/04/27/ezernegyszaz-kobcentinek-nem-illik-megtorpanni-az-intruder-megsem-tol-mint-a-mozdony/",
    "title": "Ezernégyszáz köbcentinek tolnia kéne, mint a mozdony, az Intruder viszont csak rángat",
    "desc": "Tisztelt Motordoktor!\n\nVan egy Suzuki VS1400-as motorom, ami hirtelen gázadáskor nem gyorsul. Olyan mintha a hátsó henger lefulladna. Ha vissza engedem a gázt akkor újra életre kell a hátsó henger. Folyamatos gázadáskor szépen gyorsul. Jelenleg úgy üzemel hogy a levegő szűrő 2db szívó nyilasának egyikét szivaccsal betömtem, másképp durrog, puffog, rángat. A gyári méretű fúvókák vannak benne fő fúvóka 140-es, alapjárati 55-ös. Az első henger jól működik. Mi lehet a gond? Talán nagyobb főfúvóka kellene bele? Ja a levegő szűrő gyári.\n\nElőre is köszönöm a választ!\n\nKedves László!\n\nJavaslom, hogy mielőtt a gyári főfúvóka méreten változtatnál ellenőrizz néhány gyakori hibalehetőséget, ami nagy eséllyel a te esetedben is a baj okozója. Először is a tünetek alapján a legvalószínűbb, hogy tömítetlenségi probléma van. A szívócsonk és a légszűrőcsonk egyaránt hajlamos kirepedezni, ami hosszútávon a hengerek extrém kopását is eredményezheti, ezért ez elsődleges, hogy rendben legyen. Kívülről egyszerűen ellenőrizhető, hogyha féktisztítót fújsz az említett helyekre, és erre felpörög a motor, akkor ott bizony probléma van.\n\nA karburátoron belül először is szintén a gumialkatrészeket érdemes ellenőrizni, azaz felső membránt és az oldalt lévőt ami a gyorsító pumpáé - ami éppen azért van ott, hogy hirtelen gáz adásra extra üzemanyagot fecskendezzen be.\n\nAz üzemanyagellátás vonalon természetesen egy döglődő benzinpumpa is okozhat ilyet, de akár egy részlegesen eltömődött benzincsap is.\n\nRemélem, tudtam segíteni.\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/06/17/dadog_a_husky_ha_melege_van/",
    "title": "Dadog a Husky ha melege van",
    "desc": "Tisztelt Motordoktor!\n\nVan egy Husqvarna te 310 i motorom. Olyan gond van vele, hogy kb. 1-2 km után nekiáll dadogni meg durrogni, mikor már melegszik, de akkor is csak nagyobb fordulaton. Egész addig pörög rendesen. Mitől lehet? Szelephézag rendben, gyertya cserélve.\n\nElőre is köszönöm!\n\nDani\n\nKedves Dani!\n\nSajnos nekem nincs tapasztalatom ezzel a típussal, azonban utánakérdeztem, és utánanéztem a jellemző hibáknak is, amik ezzel a jelenséggel összefügghetnek.\n\nEzek alapján kézenfekvő lehetne a beragadó dekompresszor, azonban ezt valószínűleg a szelephézag-ellenőrzéskor észrevettétek volna. Innentől két irányba lehet elmenni: gyújtás vagy tüzelőanyag-ellátás. Ennél a motornál általában az utóbbi szokott problémát okozni, nevezetesen a TPS (fojtószelepállás-érzékelő), vagy a befecskendező hibája, én elsősorban ebben az irányban folytatnám a hibakeresést.\n\nAkár a gyújtótrafó hibája is tud ilyet okozni, de akkor további melegedés hatására valószínűleg le is állna a motor.\n\nRemélem tudtam segíteni,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/08/05/a_torott_fekfolyadekszint_ellenorzo_ablak_esete_a_gs500-zal/",
    "title": "A törött fékfolyadékszint-ellenőrző ablak esete a GS500-zal",
    "desc": "Tisztelt Motordoktor!\n\nVan egy 2007-es gyártású, sokat futott, de amúgy jó egészségi állapotnak örvendő Suzuki GS500E motorom, amelyen tegnap az alábbi problémával szembesültem. Az AJP gyártmányú első főfékhengerem fékfolyadékszint-kémlelő ablaka szétmállott, erősen szivárog, cserélni kellene. Kerestem volna a neten hozzá gyári alkatrészt, de sehol nem találtam: csak komplett főfékhengert, brutális áron.\n\nTud-e valamilyen gazdaságosan kivitelezhető javítási megoldást, gyári vagy utángyártott, magyarországi pótalkatrész-forrást, vagy bármilyen (kulturált és biztonságos) javítási ötletet?\n\nHasonló öregedési problémám van ugyanezen motor tanksapkatömítésével is: elöregedett, szivárog, nem zár. Egészen speciális, rugós gyűrűs alakos gumitömítés az eredeti (betonkemény és repedezett), de külön szintén nem kapható, csak az egész betöltőnyílás-szerelvénnyel, zárral-mindennel együtt, 60 ezer forint körüli áron. Erre is van esetleg valami házilag kivitelezhető ötlete, tippje, alkatrészforrása?\n\nA bontottaktól félek, hiszen azok legalább ennyire öregek, nem lehetnek számottevően jobb állapotúak - a problémát legfeljebb igen rövid időre lehetne elodázni velük.\n\nVálaszát előre is köszönöm: Bogyó 'bá\n\nKedves Bogyó 'bá!\n\nA hivatalos válasz az, hogy meg kell venni a gyárit. De mondjuk én sem tennék ilyet a lottóötös megnyerése előtt ebben az esetben. Így marad a tákolás. Két irányba lehet elmenni: az egyik, a profi, illetve igényes megoldás az, hogyha vágat egy darab üveget és jófajta kétkomponensű ragasztóval beragasztja a megfelelő helyre. Így gyárias kinézet is elérhető.\n\nA másik verzió, amit egyszer-kétszer alkalmaztam, hogy egy megfelelő méretű csavart teszünk a furatba, és behúzzuk egy anyával, két rézalátéttel tömítve. Így ugye a kémlelő ablak elveszti funkcióját, azonban ez valószínűleg már pár éve megtörtént, hiszen 10-20 év alatt szépen el szoktak színeződni, és semmi sem látszik bennük. Ha pedig véletlen szivárog a fékfolyadék, azt is hamarabb észrevesszük a fékhatáson, mint a folyadékszinten.\n\nA tanksapka esetében kis utánajárás után külföldi oldalakon találtam negyedáron olyat, ami megfelelhet, bár nem zárható kulccsal. Én ebbe az irányba mennék, persze lehetne új tömítést ragasztani oda, de a folytonos nyitás-csukás miatt valószínűleg ez nem lenne hosszú életű megoldás.\n\nRemélem tudtam segíteni,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/03/24/milyen_olajat_hasznaljak/",
    "title": "Olaj: lehetek okosabb a japán mérnöknél?",
    "desc": "Kedves Doki!\n\nTanácsodat kérem egy 1994-es Honba CB500-zal kapcsolatban. A gyártó 10W30 olajat ír elő a motorhoz. Nyári használat alatt okozhat gondot a 30-as érték, vagy érdemes 10W40 irányába emenni?\n\nÜdv,\n\nGábor\n\nKedves Gábor!\n\nLegjobb tudomásom szerint a gyártó a te modelledre (PC26) 10W-40-es olajat ír elő, és csak a kb. 10 évvel későbbi, CBF500 nevű PC39 kódú modellhez írja elő a 10W-30-as viszkozitást. Tehát javaslom, hogy használd az előírt 10W-40-es olajat.\n\nBár jellemzően hideg vagy extrém meleg környezetben a gyártó javasol alacsonyabb illetve magasabb viszkozitású olajat, a mi éghajlatunkon normál használat mellett a gyári előírás megfelelő.\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/10/06/ferfiasan_valt_a_bandit_jo_ez_igy/",
    "title": "Férfiasan vált a Bandit, jó ez így?",
    "desc": "Kedves Motordoki!\n\nAbban szeretném a segítségedet kérni, hogy mitől lehet az, hogy a motorkerékpáron való sebességváltás olykor csattogó hangot ad (máshol férfiasnak nevezik), illetve amikor megállok, képtelen vagyok 1-esből üresbe váltani, vagy 2-esből üres, sőt 2-esből 1-be sem tudom rakni, kivéve ha már rosszul esően rátehénkedek a sebességváltó karra.\n\nPróbálkoztam korábban a kuplung beállításain módosítani, de hol túlságosan kiemelt, hol egyáltalán nem emelt ki. Amikor mozgásban van a motor, illetve kisebb gázfröccsöket adok neki behúzott kuplungkarral, akkor viszonylag ki tudtam tapasztalni a módját, hogy üresbe tegyem, illetve egy érdekes jelenség, hogy \"hidegen\" nincs ez a probléma.\n\nForgalomban, piros lámpákhoz érve elég zavaró tud lenni a jelenség, többek között ezért is kérem a segítséged. Az említett motor egy Suzuki GSF400 belpiacos Bandit, a késői GK7AA alvázas modell.\n\nElőre is köszönöm szépen a segítséget!\n\nÜdvözlettel\n\nZoltán \n\nKedves Zoltán!\n\nEzt a jelenséget nagy eséllyel a tengelykapcsoló hibája okozza. Alapvetően a beállítással nem lehet rajta javítani, azzal csak a holtjátékot szabad állítani, ami annyit jelent, hogy a kuplungkarnak 1-3 centiméter mozgása lehet anélkül, hogy elkezdené húzni a kuplungot. Így megfelelően ki kellene emelnie, ha nem, akkor nem jó a kuplung.\n\nA kuplungnak különböző hibái lehetnek, és valószínűleg itt egyszerre többel is találkozol. Alapvető gond, hogy elkopnak a kuplunglamellák, de ez normális, hiszen kopó alkatrészek. Viszont a fém lamellákkal is lehet gond, amelyek a kopó-lamellák között laknak. Ezeknél nem a kopás a probléma általában, viszont a hőterhelés hatására hullámos lehet a felületük, ezért folyamatosan kontaktban maradhatnak.\n\nEzen felül nagyon gyakori probléma, hogy a kuplungkosárnak azon felületei, ahol futnak a lamellák, beverődnek.\n\nNa és hogy mi a megoldás? A teljes kuplungfelújítás. Nyilván új kosarakkal lenne optimális, de ennek óriási a költsége. A nagyon rossz kuplungkosárnál jobb egy kevésbé rossz bontott, de általában a beverődés síkba reszelése segít a legtöbbet. Ezen felül a kopó lamellák cseréje szinte biztosan szükséges, de valószínűleg a fémlamelláké is, és ha már arra jársz, a kuplungrugókat is illik újítani. Ez a művelet természetesen a motorolaj cseréjével is jár, és kuplungfedél-tömítéssel is érdemes készülni.\n\nRemélem, tudtam segíteni,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2020/07/30/ugy_erzem_eldugult_a_karbi_de_a_motor_injektoros/",
    "title": "Úgy érzem eldugult a karbi, de a motor injektoros",
    "desc": "Kedves Motordoktor!\n\nA motor hibajelensége, mint a régi porlasztósoknál dugulás, állandó gázkar állásnál rendszertelenül változó fordulatszám, nem pörög fel. Légszűrő rendben kitisztítva, benzintank kiszerelve teljesen tiszta nincs lerakódás szennyeződés, AC pumpát kiszedtem gyári Suzuki-Mitsubishi felirattal, rajta a szívócsonkon, műanyag kosár belül valamilyen szétmállott anyaggal, leszedtem, helyette nagyon finom drótszövettel pótolva. Levegővel minden kifúvatva, összeszerelés után hibajelenség megmaradt, még romlott is.\n\nMit tudok még tenni?? Injektorokat lehet esetleg tisztítani? Hibajel FI feliratot nem jelez.\n\nKöszönettel: Gábor\n\nKedves Gábor!\n\nÉn ide már nem is nagyon kellek, szerintem teljesen jól diagnosztizáltad a problémát.\n\nAzért egy-két apró tippet mégis adok: először is, simán lehet, hogy nem tud elegendő nyomást felépíteni az üzemanyagszivattyú. Ezt sajnos csak műszeres méréssel lehet ellenőrizni, viszont a jó hír az, hogy használható üzemanyagnyomás-mérőt közepesen olcsón lehet rendelni különböző webshopokból. A gyári értékért érdemes megnézni a szerelési útmutatót, de ha 3 bart tud alapjáraton és nagy fordulaton is, akkor nagy baja nem lehet.\n\nÜzemanyagnyomás-mérő készlet\n\nAhogy írtad, az elszennyeződött befecskendezők is tudnak ilyet produkálni, ezeket érdemes kitisztítani. Bár sokak szerint az ultrahangos tisztítás ezeknél nem megoldás, én már többször jártam sikerrel így. Egyébként lehet injektortisztító folyadékban áztatni, közben szaggatottan rákapcsolt feszültséggel nyitogatni, nyitott állapotban sűrített levegővel átfújni.\n\nÉn személy szerint üzemanyagnyomás méréssel kezdenék, ha ott minden rendben, akkor próbálnám meg valahogyan kitisztítani a befecskendezőket.\n\nPersze nem állítom teljesen biztosan, hogy a fentiek megoldják a problémát, de nagy eséllyel igen, főleg ha hosszú állás után kelted életre a mocit. Ezek mellett érdemes ellenőrizni a gumi szívócsonkokat és a vákuumcső csatlakozásokat.\n\nSok sikert és üdv:\n\nSiposgeri"
  },
  {
    "url": "https://totalbike.hu/technika/motordoktor/2021/02/02/gyenge_a_fenyszoro_a_tdm-en/",
    "title": "Gyenge a fényszóró a TDM-en",
    "desc": "Kedves Motordoktor!\n\nEgy 22 éves TDM850 4TX-em van, aminek a világítása igen csak gyenge. Gondoltam, hogy mivel projektoros a tompított, szükséges lehet a foncsort felújítani, de mielőtt hozzákezdtem, megmértem, hogy megérkezik-e a megfelelő feszültség az izzóra.\n\nA mérésem szerint az akkumlátor és az izzó között mérve majd 2,5 volt a feszültségesés, a csatlakozókat ellenőriztem, nem tűnnek rossznak. Vajon a kábelek öregedtek el, vagy alul méretezték őket gyárilag?\n\nKöszönöm válaszod!\n\nJani \n\nKedves Jani!\n\nA 2,5 volt viszonylag nagy feszültségesésnek tűnik, érdemes utánamenni. Sokszor okoz ilyet test hiba is, tehát ahol a testkábel fel van csavarozva a vázra, ott nem vezet megfelelően. Ezen felül az álatalad említett csatlakozók és a világítás kapcsoló érintkezései is okozhatnak ilyet. Illetve a biztosíték csatlakozói is. Maguk a kábelek a legritkább esetben.\n\nAzt, hogy a test, vagy a pozitív oldalon van gond, viszonylag egyszerűen kiderül: a lámpánál lévő pozitívot visszaméred az akksin lévő testhez, majd fordítva. Így leszűkítheted egy kicsit a dolgot. A csatlakozók alapos felcsioszlása biztosan nem árt, és sokszor megoldja az ilyen gondokat.\n\nNem kapcsolódik a feszültségeséshez, de tapasztalataim szerint a kicsit drágább, emelt fényerejű izzók nagyon sokat tudnak javítani a világításon a valóságban is, nem csak papíron.\n\nRemélem tudtam segíteni.\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/05/03/blokk_csere_utan_motoroznek_de_nincs_meg_a_szikra/",
    "title": "Blokkcsere után motoroznék, de nincs meg a szikra",
    "desc": "Tisztelt Motordoktor!\n\nAdott egy Honda CBR600F, 2003 évjáratú motorkerékpár, melyben blokkot cseréltem, mert az előző blokk törött volt. Minden csatlakozó az eredeti maradt. Biztosítékok jók. Kulcsot is újratanítottam. Viszont indításkor az AC pumpa szív, a motort forgatja, de szikra nincs és nem indul be. Próbáltam ECU-t is cserélni, ami az új blokkhoz tartozik, de azzal még az AC sem működik. Mit kellene még átnéznem? Mi lehet a hiba?\n\nElőre is köszönöm segítségét.\n\nÜdvözlettel:\n\nJános \n\nKedves János!\n\nHa nincs szikra, de a motor forog, szint minden esetben érdemes az alábbi sorrendben végignézni a rendszert:\n\n- gyújtáskábelt gyertyapipa nélkül a motorblokktól kb. 1-2 cm-re tartva indítozni, megnézni van-e szikra. Ha így van, akkor gyertya / gyertyapipa hiba az eséllyes. Ha nincs:\n\n- ellenőrizni a trafókat és hogy azok kapnak-e jelet. A trafókat ellenállásméréssel viszoinylag jól lehet vizsgálni, a primer tekercs általában 1-5 ohm ellenállású, a szekunder pedig 3-15 ezer ohm, a motorspecifikus adatok megtalálhatóak a szerelési útmutatóban. Azt, hogy jelet kap-e a trafó, alapvetően oszcilloszkóppal kellene mérni, azonban a bemeneti pozitív és negatív pontotk között feszültségméréssel is láthatunk mocorgást, ha van jel.\n\n- következő lépés a főtengely jeladó, ezt ugyanúgy, mint bármilyen tekercset tudjuk ellenállásméréssel ellenőrizni\n\nÜdv: Siposgeri"
  },
  {
    "url": "https://totalbike.hu/technika/motordoktor/2022/06/14/nem-tolt-rendesen-a-motor.-vagy-nem-is-kell-neki-rendesen-tolteni-/",
    "title": "Nem tölt rendesen a motor. Vagy nem is kell neki rendesen tölteni?",
    "desc": "Tisztelt Motordoktor!\n\n1996-os Suzuki GSX 400 Impulse motorom van. A kérdésem, hogy a műszerfalon a töltésnek visszajelző lámpája létezik, hogy nincs? Kínlódik a töltés. Akkut tettem bele újat. Méréskor, ha csak a helyzetjelzők működnek, akkor 14,2-14,5 V-ot mérek az akku sarkain. Ha a tompítottat felkapcsolom, akkor 13,5-13,6 körül, ha emelek a fordulaton, akkor 13,4 V-ig csökken a töltés.\n\nA vázhoz képest is mértem, illetve a szabályzó csatlakozónál is hasonló a helyzet. Kérdés, hogy cseréljek szabályzót? Visszajelző lehet ezen a gépen? Köszönöm válaszodat!\n\nÜdv:\n\nLóri\n\nKedves Lóri!\n\nElső kérdésedre válaszolva: létezik, hogy nincs. A hasonló korú motorok nagy részén nincs töltéshiba visszajelző, és amennyire sikerült utánajárnom, a tiéden sincs.\n\nA másik kérdésedre sajnos nem fogok tudni egyértelmű választ adni, de igyekszem segíteni. Először is le kell szögeznem, hogy az általad mért értékek simán mutatkozhatnak egy jól működő töltésnél is. A motorkerékpárok - különösen a régebbiek - töltése nem olyan, mint az autóké, ahol általában elvárható, hogy 14-14,4 V között legyen a kapocsfeszültség. Vannak olyan konstrukciók, ahol minden fogyasztó működése esetén csak néhány tized volttal emeli meg a kapocsfeszültséget a töltés. Szóval mielőtt messzemenő következtetéseket vonnál le, először is nézd meg, hogy az aksi nyugalmi töltöttsége mennyi. Ez egy új akksi esetén valószínűleg 12,7 V körül lesz. Ehhez képest viszont nem rossz a 13,4 V-os töltés minden fogyasztóval, akár gyári is lehet.\n\nAmennyiben úgy gondolod, hogy a te motorod márpedig többet töltött, amikor kigurult a gyárból, néhány tipp, ami pár voltot hozhat a konyhára:\n\n- Ellenőrizd a fényszóróizzó teljesítményét! A gyárinál magasabb teljesítményű izzó több tized voltot is csökkenthet a töltőfeszültségen.\n- A csatlakozókat érdemes megtisztítani, ha nagyon zöldesek, akár cserélni is.\n- Végső esetben persze cserélhetsz feszszabályzót, simán lehet, hogy pár tized voltot nyersz vele, de nem biztos.\n- A generátor valószínűleg jó lesz, de azért belemérhetsz a csatlakozójába: a három lábon páronként össze kell mérni a váltófeszültséget, és fél voltnál nagyobb eltérés már problémát jelent. De ha ilyen gond lenne, valószínűleg abszolút nem lenne töltésed.\n\nRemélem tudtam segíteni,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/11/18/van-egy-hibatlan-motorom-de-rossz/",
    "title": "Van egy hibátlan motorom, de rossz",
    "desc": "Üdv Motordoktor!\n\nVan egy Honda CBF1000FA motorom, és az lenne a probléma, hogy néha hidegen nehezebben indul a kelleténél. Megjegyzem, hogy évszaktól, hőmérséklettől független ez a jelenség. Van, hogy egy nap pihenés után is nehezebben indul, és olyan is, hogy két hét állás után pedig simán, szinte pöccre. Melegen mindig szépen indul.\n\nEz azt jelenti, hogy 4-5 másodpercig is indítózni kell mire beindul. Nem minden alkalommal csinálja, de gyakrabban mint amit már tolerálnék. A másik, hogy a hosszú indítózás után pedig egyből szépen indul, nem az hogy elkapja és leáll majd újra elkapja. Bár már azt is csinálta egyszer-kétszer, de nem ez a jellemző.\n\nValamint az alapjárat minimálisan, de nem egyenletes se hidegen, se melegen. A fordulatszámmérő mutatója nincs odaszögezve egy ponthoz, apró kilengései vannak folyamatosan. Irídiumos gyertyák vannak benne, amik még kb. az élettartamuk felénél járnak, levegőszűrő rendben, szelephézag-állítás, injektorszinkron megtörtént, de nem változott semmi. Megjegyzem, szelephézag-állításra nem is volt szükség, mert gyári értéken volt mind. Prémium 100-as Shell benzinnel járok, menet közben pedig minden rendben.\n\nMi lehet a probléma?\n\nA választ előre is köszönöm:\n\nGábor\n\nKedves Gábor!\n\nElöljáróban annyit, hogy ez a motor a leírt jelenséggel gyakorlatilag hibátlannak tekinthető. Azonban én személy szerint örülök, ha valaki a 100,00%-os állapotra törekszik, hiszen valószínűleg amikor a gyárból kijött, akkor sem produkált ilyen tüneteket (amiket én azért hibának még nem neveznék).\n\nCBF1000\n\nA két jelenséget különbontanám, először is a több ideig tartó indítózás. Mivel nem időjárásfüggő a hiba, és kizárólag hideg motornál jelentkezik, ezért én alacsony akkumulátorfeszültségre tippelek. Itt nem kell nagy dolgokra gondolni, egyszerűen pár tized volt különbség már eredményezhet ilyet. Az önindító akkora áramot vehet fel adott esetben, hogy nem jut elég a befecskendező és gyújtó rendszernek az indítás elején, és ez eredményezheti a leírt jelenséget.\n\nMeleg motornál kisebb áram is elég az önindítónak (bár ez lehet épp fordítva is egy kicsit rossz állapotú önindító és rossz kontaktusok esetén, de ettől most tekintsünk el), hiszen a motorolajfilm még ott lehet a hengerfalon és a csapágyakban, így könnyebben forog a motor. Továbbá olyankor frissebb az aksi töltöttsége, pár tized volttal több lehet benne, mint több nap elteltével. Egy ugyanilyen kapacitású, de nagyobb indítóáramú aksi megoldás lehet a problémára, és ugyanígy a kontaktusok átnézése, szükség esetén felcsiszolása.\n\nCBF1000\n\nAz alapjárat-ingadozást rengeteg minden okozhatja, de egy injektorszinkron után nagyon közel kéne lennie a fix fordulatszámhoz. Minden, ami ezzel kapcsolatban eszembe jut, az egy szelephézag-ellenőrzés és injektorszinkron alkalmával ki kellene, hogy derüljön: hibás vákuumcsövek, hibás gyertyák, hibás szívócsonkok. Lehet esetleg valamelyik befecskendező kezdődő meghibásodása, de azt valószínűleg menet közben is éreznéd. A kompressziót esetleg meg lehet mérni a hengerekben, de ha ott gond van, az általában nagyobb problémákat okoz.\n\nRemélem tudtam segíteni.\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/02/22/miert_nem_forog_ki_a_motorom/",
    "title": "Miért nem forog ki a motorom?",
    "desc": "Kedves doktor!\n\nEgy Suzuki TU 125x gazdájává váltam egy éve. Első motorként pénzt nem sajnálva betoltam a szervizbe az akkor még eléggé lerongyolt állapotú gépet és megbíztam a szerelőt, hogy szedjen szét mindent és teljes állapotfelmérést és felújítást kértem. Teljesen elégedetten használom az azóta megtett 4000 km óta a gépet (ámbár a blokkból kissé szivárog az olaj). Részint a költségek és a hobbifaktor miatt most már inkább magamnak szerelem és tartom karban a gépet. Mérnökként, szerelési gyakorlattal a szervizkönyvek birtokában ez gondot nem okoz. Az elmúlt héten felszereltem rá egy kínai fordulatszámmérőt (/üzemóra számlálót), ami a gyertyakábel köré tekert vezetékkel érzékel. Ez azóta be is döglött, de amíg mért, egész pontos volt (visszaszámolva a haladási sebességgel, kiadta). Az alapjárat pontos beállítása mellett egy apróságra és egy komolyabb problémára hívta fel a figyelmem: gázelvételnél motorfék üzemmódban kb. duplázza a kijelzett fordulatszámot. Tudom, hogy ez jöhet bármilyen a mérőeszközben jelentkező jelfeldolgozási hibából, mégis annyira szisztematikus, hogy inkább rákérdeznék, hátha van valami sajátossága a gyújtásrendszernek. A komolyabb probléma, hogy úgy 7000-7500 rpm fölé sosem pörög a motor. Úgy dadog, mint ha ez lenne a teteje, közben ahol találtam adatot, ott mind 10 000 rpm-et írnak. Nagyon ritkán (napi használat mellett is havi 1-2x) tudom tovább pörgetni csak a blokkot, amikor még épp nincs teljesen bemelegedve és a külső hőmérséklet is talán hatással van rá. Ilyenkor nagyon simán pörög tovább, és a dadogás is 9000 rpm fölött jelenik meg, szinte ugyanúgy. Amikor így működött, mintha picit simább is lett volna a járása. Nem elhanyagolható jellegzetesség, hogy nem a gyári karburátor van fenn a gépen, de egyébként problémamentesen üzemel (Exact PD26JS). Már beszereztem egy gyárit karburátort (még alapos átvizsgálásra szorul, az elnyalt csavarfejek sosem jó előjelek ilyenkor). A kérdéseim ezzel a hibával kapcsolatban: milyen lehetséges okokat ismer, ami egy egyébként panaszmentes gépnél ilyen tüneteket okozhatnak illetve, milyen jellegzetességekre figyelve tudok kizárni vagy megerősíteni lehetőségeket? Sejtem, hogy a karburálás és a gyújtás környékén kell keresgélnem első körben (esetleg a szelepek és vezérlés).\n\nKöszönettel: KisViking\n\nKedves KisViking!\n\nAzt, hogy a motorod nem éri el a lehetséges maximális fordulatszámot, több dolog is okozhatja, ezt több lépcsőben érdemes vizsgálni, és leginkább tapasztalt fülre és próbálgatásra van szükség.\n\nElőször is érdemes üresben - tehát terhelés nélkül - kipróbálni. Ha már itt sem éri el a kívánt fordulatszámot, az általában vagy dús keverék, vagy a rossz előgyújtás miatt lehet. Dús keveréket a rossz karbibeállítás okoz a legtöbb esetben, esetleg a nem jól záró szívató vagy a légszűrő részleges eltömődöttsége. Rosszabb esetben pedig a szívószelep nem zár be teljesen, de emiatt nehezen is indulna és részterhelésen is kormolná a gyertyát.\n\nAmennyiben terhelés nélkül kiforog, de terhelésen nem, az lehet simán a konstrukció sajátsága is. Sok motor nem éri el a maximális fordulatot a legmagasabb fokozatban gyári áttétellel. Ha alacsonyabb fokozatokban sem pörög ki terheléssel, az lehet gyanús, itt továbbra is játszik a rossz előgyújtás, mint hiba forrás, keverékképzés szempontjából pedig a szegény keverékre jellemző ez a jelenség. Próbáld ki, mi történik, ha ilyenkor rá húzol egy kis (kb. 30-50%) szívatót. Ha javít a dolgon akkor erre kell keresgélni.\n\nHogy a hőmérséklet, a páratartalom és a csillagok állása nagyban befolyásolja, hogy jelentkezik-e a hiba, az teljesen normális egy kisköbcentis karbis motoron.\n\nÜdv:\n\nSipos Gergely\n\nKAPCSOLÓDÓ\nHidegben nagy az étvágy\n\nA hőmérséklet csökkenésével a bekarburált kétütemű motor máshogy kezd viselkedni."
  },
  {
    "url": "https://totalbike.hu/technika/motordoktor/2021/06/19/a_cagiva_raptorom_nem_indul._rossz_vagy_csak_olasz/",
    "title": "A Cagiva Raptorom nem indul. Rossz vagy csak olasz?",
    "desc": "Kedves Motordoktor!\n\nAbban kérném a segítséged, hogy adott egy Cagiva Raptor 125 kétütemű motor (szerintem kategóriájában a legszebb :) ), s valamiért nem akar indulni. Az önindító forgatja a főtengelyt, benzint kap és szikra is van, de mégsem akar indulni. Szerintem kompresszió is van. Legalábbis önindítózásnál úgy érzékelem a kipufogónál.\n\nÚgy sejtem, hogy valami \"kis\" hiba lehet, mert pár nappal korábban gond nélkül, szinte azonnal indult, és jól is ment, nem érzékeltem semmi gyanúsat. Próbáltam szívatóval és nélküle is. Mikor kivettem a gyertyát, hogy ellenőrizem a szikrát, akkor egy kevés benzint is nyomott ki a gyertya helyén önindítózás közben. Ezért úgy gondolom, hogy nem a karburátor körül lehet a gond.\n\nMilyen hibalehetőség merülhet fel, ami miatt nem indulhat?\n\nElőre is köszönöm!\n\nüdv,\n\nCsaba\n\nKedves Csaba!\n\nEgy dolgot ígérhetek, azon nem fogunk összeveszni, hogy a Raptor 125 valóban eszméletlenül jól néz ki. Bár hozzám a Mito közelebb áll. :)\n\nA lényegre térve: alapvetően fontos az ilyen kihegyezett műszereknél, mint a te motorod is, hogy nem elegendő, hogy benzin van, szikra van, kompresszió van. Mindháromnál fontos az is, hogy mennyi. Illetve a szikránál még az sem mindegy, hogy mikor.\n\nHa én állnék most neki a motorodnak, akkor az alábbi sorrendben haladnék:\n\n1.) Ha féktisztítót fújok a karbiba, beindul-e? Teli gázzal érdemes próbálkozni. Ha beindul, egy adott gázálláson, esetleg alapjáraton tud járni? Ha a válasz igen, akkor valószínűleg a karburátorban van a hiba, és érdemes alaposan megtisztítani.\n\n2.) Ha nem indult féktisztítóra, érdemes megnézni, mit mutat a gyertya. Ha tocsog a benzinben, akkor szintén lehet karburátorgond, mégpedig hogy nem zár a tűszelep, és megfolyik.\n\n3.) A gyújtás ellenőrzését én kétféleképpen szoktam végrehajtani: először letekerem a gyertyapipát a gyújtókábelről és a motorblokktól két centire tartva (szigetelt nyelű fogóval! nagyot tud csípni...) megnézem, hogy van-e szikra indítózásra. Ha nincs, akkor addig közelítem, hogy legyen. 1,5-1 centit át kellene, hogy húzzon szép kék / lila színben. Ha ez jó, akkor úgy is ellenőrzöm, hogy a pipa a kábelen van és benne a gyertya. Itt meg szoktam nézni, hogy valóban ott szikrázik-e a gyertya, ahol kell. Egy rossz gyertya / gyertyapipa simán okoz olyat, hogy van valami szikrácska, de nem indul a motor.\n\n4.) A te motorodon nem szokott elmászni az előgyújtás, de meg lehet azt is nézni. Ha gond van ezzel, azt esetleg egy elnyíródott ék okozhatja a forgattyús tengelyben, de ez nem jellemző.\n\n5.) Érdemes megvizsgálni a tömítettséget a karbi után, nevezetesen: szívócsonk, membrán tömítés, forgattyús tengely szimeringek.\n\n6.) Esetleg egy eltömődött kipufogó is okozhat ilyet.\n\n7.) Ha a fentiek mind jók, akkor szinte csak kompresszióprobléma lehet, de féktisztítóra a szervizhatárnál jóval kisebb kompresszió esetén is szoktak ezek indulni.\n\nRemélem tudtam segíteni,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2020/05/11/nem_megy_az_aerox_pedig_mindent_csereltunk_mar/",
    "title": "Nem megy az Aerox, pedig mindent cseréltünk már",
    "desc": "Szia!\n\nLassan második éve balesetveszélyes és használhatatlan a robogóm (Aerox QY 50 2004), se másik tulajt, se hozzáértőt nem találok azóta.\n\nA hibajelenség: indulásnál mindegy meddig húzom a gázkart nem pörög fel, nagyon lassan indul el, mintha lábbal hajtanám. Kb. 20 km/h-t elérve elkezd rendesen működni, gyorsul ahogy kell, utazósebességet tartja, a 80-as órát leakasztja. A feújítás utáni próbakör alatt, kb. 10 km múlva a robogó egyszer csak lelassult kb. fél km alatt, utána nem indult be. Hazatoltam, indult. Nem mentem tavaly vele többet. Azóta mégtöbb munkaóra és lóvé égett el hasztalanul, kilométermentesen.\n\nA robogót gyári állapotában vettem, a hiba akkor is fennált, csak nem ennyire érezhetően. Tavaly kapott ST6 Street Race hengerszettet ugyanilyen márkájú variátort, LeoVince ZX kipufogót, Malossi Delta kuplungot és 17,5-es karbit (és minden egyéb kopó-fogyó alkarész cserélve lett). A variátorban ötféle görgőszett volt 2,6g-tól 5,5g-ig, a kuplunghoz pedig hármas kisrugó szettet vettem (fekete-fehér-kék). A hiba miatt ezek kombinálásánál sem éreztem lényegi különbséget.\n\nAz idei szezont elektronikacserével kezdtem (cigisdoboztól kisebb, fekete dobozka az ülés alatti tároló jobb oldalán 6 saruval) de ez sem segített. Egy alkatrész van, amit nem tudtam kicserélni, nem találtam alternatívát sem. Ducati feliratú kb. melba kocka méretű doboz kék-fekete vezetékpárral az olaj tartály betöltője mellett rögzítve. A kábelkorbácsból, jön ki kék fekete vezetékpár + egy papa dupla csatlakozó, ami nem kapcsolódik semmihez. Olyan mintha 2002 előtti és utáni CDI is lenne.\n\nVálaszodat előre is köszönöm!\n\nZoli\n\nSzia Zoli!\n\nEzerféle megoldása lehet a problémának, de nekem nagyon karburálás gyanús. Több dolgot is fogok írni, de ez lesz a fő csapásirány.\n\n1.) az egészet okozhatja előgyújtás probléma, de ilyen nem szokott lenni, hogyha hozzávaló alkatrészekkel van összerakva. Az így vagy jó vagy nem általában. Esetleg meg lehet nézni nincs-e elnyíródva az ék a forgattyús tengelyen a lendkeréknél, de nem tennék rá nagy összeget a sztori alapján. De ha követed a javaslatokat, akkor azt úgyis le kell majd venned.\n\n2.) Hajtás: ezt a 20 km/h-ig nem jó és utána fasza dolgot a kuplung tudja okozni, mégpedig, hogy túl hamar/azonnal nyit. A kisrugókra nem gyanakodnék, mert abból - ha jól értem - többet is próbáltál. Viszont a kontraszt varió tud akadni, és akkor pont ilyet csinál egyrészt. Szóval azt ellenőrizni kellene, hogy nincs-e beverődve, megtisztítani és zsírozva összerakni. Ehhez én fújós, láncspray-hez hasonló zsírt használok.\n\n3.) Keverékképzés: Ha muszáj lenne, erre tennék egy kis lóvét. Szerintem szegény a keverék.Mindenek előtt, ha nem tetted meg hengerszettcserekor, cseréld ki a forgattyús tengely szimeringeket! A porvédő és az ajkak között töltsd fel őket zsírral, hogy ne kopjanak el túl hamar.Ez után a legegyszerűbben úgy tudsz elindulni a karburálás rögös útján, hogy:- feltámasztod úgy a mocit, hogy levegőben legyen a hátsó kerék- ha igazam van, és szegény neki a keverék, akkor hogyha részlegesen befogod a légszűrő beömlő nyílását, akkor jobban veszi a lapot hirtelen gázadásra. Ha így van, akkor addig kell növelni a főfúvókát, amíg nem lesz jobb szűkített beömlőnyílással. És! Az új hengerszetthez még egy kicsit dúsítani, hogy szarabb legyen az ideálisnál amíg bejáratós, hogy ne szoroljun meg vagy csöppenjen el a gyertya. Filep kolléga erről regényt tudna írni. Ja, írt is.\n\nKAPCSOLÓDÓ\nHa ez nem jó, garantáltan felkened a dugattyút a hengerfalra\n\nA jó keverék mindennek az alapja, folytatódik a Honda NSR250R felújítása/tuningja.\n\nHa tévedek, és dús neki, akkor légyszűrő nélkül, csupasz karbival lesz jobb.\n\nÜdv: Sipos Gergely"
  },
  {
    "url": "https://totalbike.hu/technika/motordoktor/2021/02/11/szabad-e_inditani_a_motort_ot_ev_allas_utan/",
    "title": "Mit tegyünk egy öt évet állt motorral?",
    "desc": "Tisztelt Motordoktor,\n\nVan egy Suzuki Bandit (GSF650), 2008-as évjáratú motorom, ami sajnos idestova 5 éve nem volt beindítva. Az lenne a kérdésem, hogy meg lehet-e kísérelni az indítást ennyi idő után, vagy érdemes lecserélni a benzint és/vagy olajat? Kell e valamire figyelni, hogy ne károsodjon a motor? A választ előre is köszönöm!\n\nJó munkát és üdv,\n\nJózsef\n\nKedves József!\n\nElsősorban érdemes megnézni, hogy átforog-e a motor, jó esetben ezzel nem lesz gond. Ezt követően mindenképp érdemes lecserélni a motorolajat és a szűrőt, ugyanis az olajban lévő adalékok is meg tudnak romlani. Benzinből érdemes valami jobb minőségűt tankolni, amiben tisztító adalékok is vannak. A levegő szűrőt is érdemes ellenőrizni, hogy nem költözött-e bele egy pók család vagy ilyesmi. Illetve érdemes indítás előtt egy kevés olajat fecskendezni a hengerekbe, hogy az első átfordításnál simábban fusson a gyűrű.\n\nÜdv:\n\nSipos Gergely"
  },
  {
    "url": "https://totalbike.hu/technika/motordoktor/2021/03/23/bokossen_kanyarodnek_a_robogoval_de_a_kombinalt_fekrendszer_nem_hagyja/",
    "title": "Zavar a kombinált fék, külön lehet választani őket?",
    "desc": "Kedves Motordoktor!\n\nA motoromon kombinált fék van (150-es SH) és eléggé zavaró, amikor kanyarban országúton kicsit szűkíteni szeretném az ívet, akkor részlegesen behúzza az első féket is, emiatt egy kicsit instabillá válik a motor.\n\nA nem kombi fékes 500-asomon nincs ilyen gond és nem gondolom, hogy futóműprobléma állna fenn (első villa felújítva, hátsó teleszkóp jó és a blokk szilentjei sincsenek oda).\n\nMeg lehet szüntetni a két fékkar közötti kapcsolatot úgy, hogy a motor utána is biztonságos legyen?\n\nÜdvözlettel:\n\nTamás \n\nKedves Tamás!\n\nSajnos nem írtad meg, hogy a hátul dobfdékes régebbi, vagy az új tárcsás modell van meg neked. Bovdenes esetén csupán le kell venni a fejidomot, kivenni a hátsó fékkart és első főfékhengert összekötő bovdent, utánállítani a hátsófékbovdent, visszatenni a fejidomot és kész is a művelet.\n\nAmennyiben tárcsás hátul a motor, akkor is megoldható a dolog, de kicsit bonyolultabb. Ebben az esetben az első féknyereg egyik dugattyúját a hátsó főfékhenger nyomja. Itt a fékcső valamelyik áteresztő csavarját esetleg ki lehet cserélni nem-áteresztőre és így megoldani a dolgot. Persze nem biztos, hogy megéri ennyire belenyúlni a rendszerbe, hogy utána esetleg órákig légteleníts és minden csupa fékfolyadék legyen.\n\nA biztonsággal kapcsolatban annyi, hogy nem véletlen tesznek kombinált fékrendszert nagyon sok motorba. Egy vészfékezésnél nagyon fontos, hogy mindkét fék működjön, hogy mihamarabb megállj. De ezt valószínűleg te is tudod és mint a legtöbb motoros, ha hirtelen kell megállni, mindkét fékkart húzod. Ebben az esetben pedig nem feltétlen van szükséged kombinált fékrendszerre a biztonságos motorozáshoz.\n\nAz ABS-es modelleken már nem kombinált a fékrendszer\n\nAzért ha megléped a módosítást és később eladod a motort mindenképp alakítsd vissza, vagy hívd fel a vevő figyelmét a módosításra.\n\nRemélem udtam segíteni,\nüdv:\n\nSiposgeri"
  },
  {
    "url": "https://totalbike.hu/technika/motordoktor/2021/01/19/csak_masodjara_indul_a_honda/",
    "title": "Csak másodjára indul a Honda",
    "desc": "Tisztelt Motordoktor!\n\nVan nekem egy 2010-es Honda CBF1000 FA (SC64) típusú motorom, és hallottam, hogy ezeknél előfordul generátor és feszültségszabályozó hibája. Az lenne a kérdésem, hogy mivel előzhetem meg a bajt, mire figyeljek oda, esetleg milyen karbantartást ne hanyagoljak el. Ha mégsem jön össze a megelőzés, mik azok a jelek, amikre érdemes figyelni?\n\nA másik kérdésem pedig az lenne hogy így téli időszakban is 1-2 hetente be szoktam indítani a mocit. Megnyomtam az indító gombot és az önindító forgott, de nem forgatta meg a főtengelyt. Rögtön elengedtem aztán megint indítottam és másodjára már jó volt. Azóta még kétszer megismételte, második indítózásra mindig jó volt. Egész nyáron és ősszel nem csinált ilyet. Mi lehet a probléma: gyenge akksi, önindító hibája?\n\nA választ előre is köszönöm:\n\nGábor\n\nKAPCSOLÓDÓ\nNagy kérdés: CBF1000 vagy CBF1000?\n\nAz első vagy a második generáció a tuti? Megéri a második a jelentős felárat?\n\nKedves Gábor!\n\nKezdjük a végén. A jelzett hiba az önindító szabadonfutó problémájára utal. Ha van rá lehetőséged, tesztelgesd többet, és ha a hiba rendszeresen visszatér, cseréltesd ki a szabadonfutót. Ez a te motorkerékpárodon nem része az önindítónak, hanem a motorblokkban található.\n\nMásik kérdéseddel kapcsolatban a generátor és a feszültségszabályzó nem csak a te motorodon, de nagyon sok típuson viszonylag gyakran tönkremegy. Nálam hozzáértőbbek ezt azzal magyarázták, hogy nagyon nehéz úgy méretezni a rendszert, hogy 1200-as fordulaton eleget töltsön, de 8000-es fordulaton is el tudja vezetni a generált elektromos teljesítményt.\n\nAlapvetően, mint a gyújtáselektronika random meghibásodása, ezek is olyan dolgok, amikre nincs ráhatásunk. Persze, nyilván nem szabad fordítva bekötni az akkumulátort, vagy a gyárihoz képest kétszer nagyobb kapacitású akksit rákötni, és egyéb hasonló, logikusan problémát okozó dolgokat csinálni.\n\nCBF1000\n\nHa tönkre megy a generátor vagy a feszültségszabályzó, azt sajnos elég könnyű észrevenni, ugyanis adott esetben menet közben is leállhat a motor, hiszen az üzemanyagpumpa és a világítás gyorsan lemeríti a motorakksit. Illetve ha mégis eljutsz valahova rossz töltéssel, nagy eséllyel ott már nem fog elindulni a motor, hiszen az önindítónak van a legnagyobb áramfelvétele.\n\nA töltés pillanatnyi állapota egy egyszerű multiméterrel ellenőrizhető. Az akkumulátor nyugalmi feszültségéhez képest (általában 12,5-12,8 volt) alapjáraton felkapcsolt világítással is kb. 1 voltot töltenie kell, tehát 13,5 volt körül (ez csak motorkerékpárokra igaz, autóknál szinte mindig 14,4 volt). Ezen felül a töltés sosem mehet 14,5 volt fölé, ha mégis, az egyértelműen a feszültségszabályzó hibáját jelzi. Sajnos ez a mérés nem tud jósolni, ebből nem állapítható meg, hogy a a következő percben is megfelelő lesz-e a töltésed. Kezdeti hiba szokott lenni, hogy csak alacsony fordulaton nem elégséges a töltés, magas fordulaton igen, legalább ezt így ki lehet szűrni. Létezik utólag beépíthető akkufeszültség-mérő, ha beszerzel egy ilyet, még azelőtt kiszúrhatod a feszültségszabályozó elszállását, mielőtt magával viszi a generátort is.\n\nRemélem tudtam segíteni.\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/07/30/kormolja_a_gyertyat_az_fjr_pedig_mar_minden_ki_lett_cserelve_vagy_megsem/",
    "title": "Kormolja a gyertyát az FJR, pedig már minden ki lett cserélve, vagy mégsem?",
    "desc": "Tisztelt Uram!\n\nSegítségét szeretném kérni a következőben: vásároltam egy 2004-es évjáratú Yamaha FJR1300-as motorkerékpárt. Sajnos hibás a működése, ami csak a vásárlás után derült ki, több helyre is elvittem már, de nem tudtak javítani rajta. A hiba leírása a következő: kormolja a negyedik henger a gyertyát, az alapjárat is egyenetlen, de ami a nagyobbik baj, hogy menet közben is érezni az egyenetlen hullámzó (rángató) járást. Mindezt kb. 4000-es fordulatszámig érezni, utána már a nagyobb fordulat miatt nem lehet érezni.\n\nA motor egyébként jól indul, kisebb rezonanciáktól eltekintve szépen megy, nem füstöl, nem fogyaszt olajat, jól gyorsul. Amit már megnéztek a motoron, azok a következők:\n\n- szelephézag\n\n- kompresszió\n\n- szinkronizálás\n\n- gyújtótekercs, gyertyapipa és -kábel\n\n- gyújtógyertya\n\n- injektor csere\n\n- TPS szenzor gyári visszahívás keretében cserélve lett, ha teheti, kérem adjon ötletet, merre vizsgálódjak még.\n\nKöszönettel: György \n\nKedves György!\n\nAz FJR1300-asok viszonylag gyakori típushibája a kipufogószelepek nem megfelelő záródása, a szelepvezető kopására visszavezethetően. Ez a szelephézag ellenőrzésekor nem derül ki sajnos. Mivel minden egyéb vizsgálva volt, én erre keresgélnék.\n\nKAPCSOLÓDÓ\nNa, van-e már hatos?\n\nVégtelen bársonyossággal vajon meg lehet verni a BMW-t?\n\nEnnek a menete a kompressziómérés, ezt követően pedig hengerveszteség-mérés, ami azt takarja, hogy zárt szelepeknél sűrített levegőt fújunk a hengerbe (ehhez speciális adapter kell, de egy rossz gyújtógyertyából és kerékszelepből házilag is előállítható kellő kreativitással), majd figyeljük nyomásméréssel és hallgatózással, hogy ereszt-e a szívó- vagy a kipufogóágon.\n\nHa ereszt, akkor sajnos nincs más megoldás, mint a motorblokk kiszerelése és a hengerfej felújítása (amennyiben a szelephézagok valóban megfelelőek, hiszen a nullás szelephézag is okozhat ilyet).\n\nTudom, a kompresszió már meg volt mérve egyszer, de érdemes lenne még egy esélyt adni neki.\n\nA másik lehetőség, amiről még nem halottam FJR1300 esetében, de persze bármikor előfordulhat, az, hogy olajfogyasztás miatt kormolódik el a gyertya. Ezt okozhatja szelepszárszimering vagy olajlehúzó gyűrű hibája.\n\nRemélem segítettem,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2020/08/05/felujitottam_a_motort_de_elment_az_alapjarat/",
    "title": "Felújítottam a motort, de elment az alapjárat",
    "desc": "Kedves doktor!\n\nA kérdésem egy regi típusú Aprilia Etx 350-essel kapcsolatban lenne, ami 85-ös évjárat. Komplett dugó, gyűrű csere végrehajtására került sor, szelep hézag állítás megvolt, csak az alapjarat viszont megszűnt! Hidegen melegen egyaránt! Egyik pillanatról a másikra! Mi lehet vajon a hiba? Elrontottam valamit? Vagy csak meleg motorral ujra kell hangolnom az alapjáratot?? 4 ütemű a motor.\n\nVálaszát köszönöm tisztelettel!\n\nKedves József!\n\nElőször is megnyugtatnálak: simán lehet (sőt, valószínű), hogy mindent jól csináltál, és valójában nincs is hiba. Ha egyébként szépen indul a motor, ha tartod a gázt nem áll le és jól kiforog, akkor valószínűleg csak be kell állítani és alapjáratod is lesz.\n\nEgy kopott hengerszett, nulla-közeli szelephézagok teljesen más keveréket kívánnak, mint egy frissen felújított, egészséges motor. Javaslom, hogy állítsd be az alapjáratot az alábbi módszerrel:\n\n- a \"CO-csavart\" (=alapjárati minőségállító csavart) tekerd be teljesen\n- az alapjárat állító csavart tekerd be annyira, hogy legyen alapjárat. A lehető legalacsonyabb ami még stabil és nem áll le a motor.\n- fél fordulatonként hirtelen tekerd ki a \"CO-csavart\" ameddig erősödik az alapjárat, de közben vidd egyre lejjebb az alapjárat állító csavarral\n\nPersze az igazán jó beállítást gázelemző műszer segítségével lehetne elérni, de ez viszonylag kevés háztartásban van kéznél.\n\nHa a fentiekkel sem sikerül előhozni az elveszett alapjáratot, akkor el lehet indulni a hibakeresés rögös útján. Alapvetően én saját motoron addig szoktam halogatni a nagyobb munkákat, hogy simán belerohadt a benzin a karbiba, amíg várnak a sorukra. Ha te is addig halogattad, akkor lehet, hogy karburátor tisztítás lesz a megoldás. És nem lehet elégszer ellenőrizni azt sem, hogy jó helyen van-e a vezérlés.\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2021/08/31/a_nagy_kerdes_amitol_robbannak_a_forumok_milyen_olajat_hasznaljak/",
    "title": "A nagy kérdés, amitől robbannak a fórumok: Milyen olajat használjak?",
    "desc": "Tisztelt Motordoktor,\n\nSzeretném megkérdezni, hogy Castrol 5W-30 használható-e mindenhez? Az összes autómban ezt használom, és majd a címben szereplő valamikori motorkerékpáromban is ezt gondoltam használni, de meglepődve láttam, hogy külön kategória a \"motor\" és a \"személygépkocsi\" olaj.\n\nMotorkerékpárba milyen Castrol olajat javasol? Nem baj, ha csipegeti, inkább menjen be a résekbe a híg, mint hogy ne jusson el mindenhova.\n\nMi a véleménye az 5W-30-ról motorkerékpárba? Vagy inkább 5W-40 legyen?\n\nMintha divat lenne 30 helyett 40-eset választani.\n\nCastrol Power1 Racing 4T 5W-40\n\nHonda CBF600, Suzuki SV650\n\nMiért kell Motult használni a motorokhoz, a Castrol vajon rosszabb? Vagy nagyon hamisítják a Castrolt, és megbízhatóbb ezért a Motul minősége?\n\nVárom válaszát,\n\nTisztelettel\n\nJános\n\nKedves János!\n\nRemélem ezt a kérdést még nem tette fel fórumokon és motoros facebook-csoportokban, mert ha mégis, biztosan kapott hideget meleget. Ez, és a milyen gumiabroncsot válasszak a két fő kérdés, ami hetente előjön, és a legtöbbeknek van egy favorit, és mindenkire azt próbálják rátolni. Nekem alapelvem, hogyha valaki ragaszkodik egy márkához (ön esetében Castrol), akkor csak abban az esetben szabad lebeszélni, hogyha az adott termék nagyon rossz. Szerencsére ilyenről én nem tudok, tehát bátran vegyen Castrolt.\n\nAnnak ellenére, hogy Gajdán Miki kollégának volt nemrég egy elég érdekes eredménnyel zárult kísérlete személygépkocsi vs. motorkerékpár olaj kérdésben, amit érdemes elolvasni. Én ettől függetlenül továbbra is - a szakma nagy részével egyetértésben - azt mondom, hogy motorkerékpárba kizárólag motorkerékpár olajat szabad tölteni. A robogó - ahol is a tengelykapcsoló nem olajban fut - illetve a néhány száraz tengelykapcsolós motorkerékpár esetében akár még jó is lehetne a személygépkocsi olaj, de mivel a motorkerékpárok jellemzően kb. kétszer akkora fordulatszám-tartományban mozognak, így én nem szívesen kísérletezek ezzel.\n\nKAPCSOLÓDÓ\nAmikor túl jól ken az olaj\n\nNedves kuplungos motorba motorkerékpár olaj való. De mi van, ha azzal csúszik a kuplung, az autóolajjal meg nem?\n\nAz, hogy az XwY olajban mennyi az X és mennyi az Y, nagyon könnyen kiderül, nem kell hozzá tribológusnak lenni. Csak ki kell nézni egy táblázatból. Persze nem a négyjegyű függvénytáblából, hanem a motor kezelési útmutatójában lévőből. Néha nem egy adott értéket adnak meg a gyártók, hanem hőmérséklet-tartományok alapján többfélét is.\n\nA levél tárgyában jelölt CBF600 esetében 10W-30-as viszkozitást ír elő a gyártó (mivel évjáratot nem kaptam, ezért az a biztos, hogy az adott évjáratra külön ellenőrzi). A másik tárgyban írt motorkerékpár az SV650, ahol is a gyártó hőmérsékletspektrumonként adja meg a használható olajakat. A részletes táblázat megtekinthető a kezelési útmutatóban, én csak annyit emelnék ki, hogy 10W-30-as olajat csak 30°C-ig javasol, a 10W-40-eset viszont a teljes táblázatban lévő hőmérsékletspektrumon. 5W-30, vagy 5W-40-es olajat egyik motorkerékpárhoz sem javasol a gyártó.\n\nAzt, hogy milyen márkát vegyen, nem én fogom tudni megmondani. Ha Castrolt szeretne, vegyen Castrolt. Rendelkezik a megfelelő minősítésekkel, tehát nem szabad rossznak lennie. Én még senkivel nem találkoztam, aki Castrolt vagy bármilyen olajat hamisított volna, és ha használtam hamisított olajat, nekem nem tűnt fel. Én nem ragaszkodom semmilyen márkához, adott márkák adott termékeivel adott motorokban vannak jobb és rosszabb tapasztalataim, de olyan olajjal még nem találkoztam, ami a gyártói előírásokat betartva kárt tenne a motorban. Persze vannak véresszájú olajguruk a teljesen laikusok és a szakmabeliek között is, de érdemes a kijelentéseiket fenntartásokkal kezelni.\n\nRemélem tudtam segíteni,\n\nÜdv:\n\nSiposgeri"
  },
  {
    "url": "https://totalbike.hu/technika/motordoktor/2020/09/04/azt_a_tippet_kaptam_hogy_csereljem_a_12-es_karbit_17_5_felesre_a_tuning_robogon_de_sehogy_se_jo/",
    "title": "A 12-es karbit 17,5-ösre cseréltem a tuning robogón, de sehogy se jó",
    "desc": "Kedves Motordoki!\n\nÉrdeklődöm: van 1 Honda X8R-x robogóm, ami gyári 50-es volt, kopott hengerrel. Meg szerettük volna kicsit \"tuningolni\" így kapott egy 50-es Polini hengerszettet, egy Giannelli Extra V2 kipufogót, fojtásmenteset, Malossi variátorszíjat, és 4,5 gr Malossi görgőt, Polini külső szíjtárcsát. A gyári tiltott cdi tiltás mentesre cserélve.\n\nGyári légszűrőház új szűrővel. Dellorto PHVA 12 gyári karbi, 78 as főfuvóka 35 ös alapjárati. Javasolták, hogy vegyek egy 17,5 es karbit hozzá, azzal majd jobban ugrik. Így kapott egy utángyártott Dellorto utánzatot (újat). A lényeg: a 12-es karbival szépen indul, van alapjárat, és átlagosan gyorsul, akár 55-65-re is. A 17,5-ös karbival: van alapjárat, szépen indul, de gázadásra torpan, ha felpörög durrog dadog, és gyakorlatilag menni nem is lehet vele. A 17,5-ösben 72-78-82-86-90-100 ig főfúvókát cserélgettük szinte semmi eredménnyel, ebben is 35 az alapjárati fúvóka. A tű minden esetben az 5 rovátka közül középen.\n\nKérdezném, miért nem tudjuk a karbit hozzáállítani? És terhelés nélkül sztenderen sem megy a 17,5 össel, pörögni sem akar. Mit nem veszek észre? miért nem akar jó lenni? Szimmeringek is újak, membránszelep házzal együtt új, tömítések újak. Gyertyakép a 12 karbival kicsit világosabb barna, már-már szürkés, 17,5 össel nem tudjuk meg nézni, mert nem bír annyit menni, hogy lássuk. Az új karbiban az automata szivató is új, kipróbáltuk, teszi a dolgát.\n\nKöszi előre is a segítséget,\n\nÜdv: István\n\nKedves István!\n\nElőljáróban annyit, hogy az 50-es robogók tuningja egy nagyon vékony jég, ne csüggedj, ha elsőre nem sikerül. Sok tapasztalat kell hozzá, és ez sajnos magában foglal sok szívást is.\n\nAz irány amin elindultatok tök jó. Egy jó hengerszett és kipufogó könyörög a 17,5-ös karbiért! Szuper hír, hogy a gyári karbival sikerült belőni, szóval valószínűleg valóban \"csak\" a keverékképzéssel lesz gond. Fontos, hogy mielőtt ráültök, sztenderen próbálgassátok. Én úgy szoktam kezdeni, hogy motor középtámaszon, vagy felbakolva, légszűrőház levéve, mondjuk egy 75-ös főfuvesszel. Ha bemelegedve így szépen veszi a lapot és kipörög, akkor dús lesz neki légszűrővel, és azért nem pörög ki, de erre kicsi az esély ezzel a setuppal.\n\nInnentől azzal szoktam játszani, hogy teligázon a kezemmel elzárom részlegesen a levegő útját, addig amíg a legjobban kipörög. Így kell lennie egy olyan pontnak, ahol jó a hangja, és ha egy kicsit húzod a hátsóféket, nem dobja el teljesen a fordulatot. Ha nem találsz ilyen pontot akkor már a karbiba sem jut elég benzin valószínűleg: akkor úszószint, üzemanyagszűrő irányba kell menni. (Ezeket amúgy is érdemes ellenőrizni.)\n\nHa sikerült ezzel a módszerrel egy ideális állapotot találnom, akkor addig lépkedek fölfelé a fúvókákkal, amíg így légszűrő nélkül jó nem lesz anélkül, hogy odatenném a kezem. Ha ez megvan, akkor innen visszalépek egy tizedet méretben, felrakom a légszűrőházat, és megnézem mit csináltam, de még mindig csak sztenderen. Itt ugyanúgy lehet játszani azzal, hogy kicsit elzárod a levegő útját a kezeddel, figyeled, hogyan változik, és még lehet finomhangolni - valószínűleg kell is. Utána persze kellhet állítani a tűn is, de azt majd a próbakörökön lehet kitapasztalni, hogy a legjobb. Javaslom, hogy amíg bejáratós, inkább legyen egy kicsit dús, mint tökéletes, a hosszabb élettartam érdekében.\n\nRemélem tudtam segíteni!\n\nSok sikert:\n\nSiposgeri"
  },
  {
    "url": "https://totalbike.hu/technika/motordoktor/2021/09/01/miert_valtozik_egyenetlenul_a_szelephezag_a_guzzin/",
    "title": "Miért változik egyenetlenül a szelephézag a Guzzin?",
    "desc": "Tisztelt Motordoktor!\n\nMotorom szelepbeállításának időintervallumát a gyár 10 000 km-re határozta meg (Moto Guzzi Norge 1200 GT 8V, 2012.) 30 000 km-nél beállítottam a szelepeket, és a motor kifogástalanul működött 9500 km-en keresztül, amikoris jobb oldalról szelephangot hallottam. Megnéztem a szelepeket, hiszen úgy is közel vagyok a beállítási időhöz, és láttam, hogy a jobb oldalon a két kipufogó szelep hézaga az előírt 0,2 mm helyett 0,4 mm volt. A többi szelep hézaga a normális értéken volt, állítani nem kellett. A kérdésem az, hogy mi az oka annak, hogy a nyolc szelep közül hat értéke szinte hibátlan volt, kettő hézaga pedig nagyon rövid időn belül a duplájára nőtt?\n\nVálaszát előre is köszönöm,\n\nTisztelettel: Gyula\n\nKedves Gyula!\n\nA szelephézagok változása alapvetően egy normális jelenség - ezért is kell rendszeresen ellenőrizni és beállítani őket. Azonban tény, hogy a leírt jelenség furcsa és nem általános, de nem is ritka. A kipufogó szelepek nagyobb hőterhelésnek vannak kitéve, ami miatt hajlamosabbak a kopásra.\n\nSok esetben egyébként, mivel a szelep verődik bele a szelepfészekbe, a szelephézag csökken. Ilyenkor nem is hangosodik a vezérlés. Ritkább esetben az egyéb alkatrészek: himbák, a szelep csúcsa, veztengely, stb. gyorsabban kopnak, mint amennyire beverődik a szelep a fészekbe, ilyenkor nő a szelephézag.\n\nIlyen esetben, amikor specifikusan egy hengeren csak a kipufogó szelepek hézaga nő gyors ütemben, érdemes ellenőrizni, hogy az a henger nem kap-e valamiért extrém hőterhelést, illetve hogy megfelelő-e a vezérlés kenése.\n\nAzonban a 2012 áprilisáig legyártott Norge 1200 8V esetében gyártási hiba is okozhat ilyet. Ugyanis addig a szelephimbák felületét DLC bevonattal látták el, ami egy szuper ötlet, és tök jó, ha jó. Azonban valamilyen oknál fogva ezeken a motorokon állandóan leesik a DLC bevonat, és ez durva kopáshoz vezet. Ez akkor lehet, ha a himba nem görgős csapággyal ellátott - hiszen épp a hiba észlelése után tértek át a görgős himbákra.\n\nAnnak ellenére, hogy a garancia réges-rég lejárt, amennyiben gyártási hibából adódik a probléma, első körben érdemes megkeresni a gyártót. Nem friss információ, de hallottam olyat, hogy ezt gari-időn túl is cserélték, vagy legalábbis az alkatrészeket biztosították.\n\nRemélem, tudtam segíteni,\n\nÜdv:\n\nSiposgeri"
  }
]